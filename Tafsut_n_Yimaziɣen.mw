yecfa wa ala akken it-iccenu [[Abranis]] deg yiwet si tezlatin-is maca, tura, seg weqrur-nni amecdtuh’ alma d amghar-nni acaraf, ssnen awk anamek-is uzemz-a*.
Azekka daghen, a nemyager akk d yiman-nnegh, akk d weh’ric-a axatar deg umezruy azi* n Tferka n ugafa.

Matcci d asfugel igh-d-yeggran ass-a, ur gh-yettak wul i waya acku gran-agh-n yiswan wughur mazal werâad nessawedh, yeggra-gh-n webrid i mazal ur ifuk ara, ggrant-agh-n ccfayat ur neh’riz akken iwata...teggra-yagh-n tutlayt tamazight i yughalen amzun d tadjdjalt. Ggrant-agh-n terwih’in n wid yettwanghan di tefsut taberkant. Widak-nni i d-yekkren di [[1980]] d widak i d-yekkren di [[2001]] yiwen n yiri nsen. Timesbaniyin-nni i yedhran di tmurt n leqbayel send idhelli, idhelli negh ass-a, ttakent-ed udem n weqbayli i yerghan af [[tilelli]].
Ayen awk wigher id-nessawedh ass-a,123 n imeghrasen i nghan iserdasen d isultiyen n udabu azzayri aârab inselmizri akk d ibuxusen-is, yesban-agh-d dakken: ger yidhelli d wass-a, ulac dacu i ibeddlen fell-agh. Imi mazal neqqen arrac nnegh am yizan, tettwah’reṣ ugar n yidhelli. « Aman-nni yetccuren d h’ellejghar d nutni d nutni, bedlen-asen kan acemmux »
Tafsut n imazighen matcci kan akka i tt-lul-ed ger yidh d wass: dayen wigher i d-nessawedh, dayen awk id-yekkan zdat-es i tt-id-ismentsen.

Idim mazal tugh yeh’ma ass mi yettwakkes usarag n (Dda lmulud) [[Mulud At Mâammer]] af tmedyazt taqburt n yeqbayliyen(asarag-a tugh tettuhega-n i wass n [[10 meghres]]), yugi-tt udabu azzayri, tettwakkes kan akka...d amnukal n ugerzu n [[Tizi-Wezzu]] s yiman-is i s-tt-yennan i dda Lmulud.
Si tal tama, di yal adrum, bdan medden ttarran nnehtat si cayadh i sen-iserkeb udabu azzayri, bdan ttiwzagen waman...aseqqi yemmar-ed akken yergha. Meh’yaf-nni i isik Bu-iledyen af yeqbayliyen yezzi-d af bab-is, tefgh-ed tighri n wid yugin ddel d uzaglu. Dgha tetdterdheq af tikkelt, temmar-ed af yiwin yidis.
[[Krim Belqasem]] d yiwen seg yidhan n “El-Moudjahed“ i s-d-itekkan i dda lmulud, s rregmat akk d useglef; ira ad yefk ighil i wat-is: wid-nni igh-d-imedlen tiwwura, wid-nni ittarrayin af wegdud.
Tamesbanit tamenzut i d-yellan di Tizi-Wezzu d tin n [[11 meghres]] [[1980]], tsembiwel addad(lih’ala) n timiren. D inelmaden d tinelmadin n [[Taseddawit [[Asif Aisi]]]] d [[H’esnawa]] i yetdtfen tughdhadt-a, ur zszsrin ara kan dacu i yellan yegguni-ten …

Agharam asdawan n wasif âisi, mazal-it ar ass-a i wakken a d-yesmekti wid yettun, akken a ten-d-yeh’ku af yidh-nni n [[19 yebrir]][[1980]] mi d-mkuben iserdasen s yeqjan. D ahmaj i hemjen deg inelmaden d tnelmadin. Ach’al iwin ar lh’ebs, ach’al âedmen ger-asen...
A nekk seg wayaki mebla ma nettu awk imeghnasen i s-yefkan udem azedgan i wayen i d-yedhran. Ur ntekk ara kan akka ma yella ur d-nudir irgazen am Aebbudt, Lunawsi, Mezdad, Saâdi, Ferhat Mhenni, Zituni... d yawk arrac imazighen i iseblen iman-nsen i wakken tadyant n [[20 Yebrir]] a tt-awedh ar tal taddart di tmurt n Yeqbayliyen.
Aseggas yezzi af waya, si tama n [[Bgayet]] igh-d-tekka taghrit n Imazighen tikkelt-a...Tafsut n [[1981]] Ilmezsyen d telmezsyin n din tccan ah’lalas n udabu azzayri, awal nsen yiwen: werdjin ad teh’lelli-d tugdutt i yeqbayliyen

Seg wass-nni, Iqbayliyen fkan awal, ggulen dakken tinetti nsen ur tnegger u s deffir-sen dhefren-d imazighen s umata. Ulaygher a nesdtuqet awal, d timuggiyin i asenfar nnegh.
Imal n yeqbayliyen atan di tmurt nsen, izsuran-nsen ghzan almi anda yiwen ur yessin…Imal n tutlayt nsen atan ger tarwa-s, atan di tmurt-is, deg urebbi n warraw-is.
Talalit n [[Amussu Adelsan Amazigh]] s tumert medden ay tt-muggren, ass-nni i yebda umennugh af yidles d tutlayt nnegh yettali yettnerni almi ass-a, ulac win ur nessin xas ula cwiyya n umezruy nnegh. Tafat igh-d-isigh Umussu d ajgagal s wiyes nerfrezs abrid deg wi’ nteddu, nerfed aqerru nnegh ar igenwan mebla akukru.
Ula ma xas ass-a, Amussu yebdha d ich’ricen seg mi kkan ikabaren nnig-es, iswi-s amenzu n win n widak ich’emlen ayla nsen, akal nsen...

Azekka d amulli n wass mi d-tefrari tagut af wid iran seg wul tugdutt d yetdtfen deg izsuran nsen…amennugh simmal irennu, agdud simmal yettaki.
Ad rnugh af wayaki, amennugh n imeghnasen s yimru , tamedyazt d ccna.

[[Maâtub Lwennas]] seg imezwura i sen-yerran tajmilt i tlawin d yergazen n tefsut imazighen, tasfift i d-yessufegh kra n wayyuren kann s deffir 20 yebrir anda icennu:

eh’zen lwed âisi
Mi yebda imenghi
Yewwedh-iten lâesker deg yidh
Tuddar slant irkwelli, suwwent gher Tizi
Kul abrid a yettfeggidh.
Ur telli d tisselbi, nehwadj tilleli,
Uqbel agh-h’erren gher lhid.
Akken nella zik a nili,
Ma yella imenghi,
Wi’ mmuten ad yennerni mmi-s.
A wid ih’ekmen ayenni, ur nelli d ulli,
Tamurt iban-d lsas-is.
Tamazight ad tennerni
…

Ferh’at Mhenni, yeccna tafsut imazighen:

Nnif d lh’erma dayen yedhran
Di tefsut n Tizi-Wezzu
Llan d ilemzsyen d tlemzsyin
fghan-d s iberdan.
Nnan-d ala dayen neâya
Si lbadtel akk d uzaglu
...

Negh ayen yeccna [[Budjemâa Agraw]] :

Timest n 54 tensa di 62
Teggra-d tirgit deg ighed-nni
Tughal tecâel di 80
Tetdtef-itt-id tidett n lesnin
Ansi i d-isudh ubeh’ri
D leqbayel i izuggiren
Mazal-agh d imazighen
…
Ma ttugh arrac nnegh yeghlin,
Nek matcci d aqbayli

Lwennas d dda Lmulud
Mazal-agh d imazighen
Ur nettr’uz ur nkennu
Ur nqebbel ara azaglu
Mazal-agh…mazal-agh d imazighen
...

== Amezruy n Tefsut n Yimazighen : D acu yedhran ? ==
 
 
[Tafsut n 1980 deg Tmurt n Leqbayel d tin ay ikecmen deg umezruy (ttarix) n tmazight d win n Ldzayer akk-n ma tella. Deg wussan-nni, dhrant adtas n tghawsiwin s tghawla, d tid ay yuraren ddurh d ameqran deg tikli i lmend n westeârhef s tmazight deg tmurt-is. Yelha ma nessawel-d ghef way-n yedhran deg Tefsut-nni akk-n ad nefhem xir tidyanin-a. Adhris-a ay d-nuwey d tukkist (extrait) seg "Weghmis n Tedyanin n Tmurt n Leqbayel" ay yura Rachid Chaker deg tallit-nni u yeffegh-d deg tesghunt (revue) n "Les Temps Modernes" (udttunen 432-433, Yunyuz-Ghuct 1982), akk d tesghunt Tafsut.]
 
 
Ass n lh’edd, 9 Meghres 1980 :
Tasdawit n Tizi Wezzu tella tesâa imir-n sin n yiseggasen d wezgen seg wasmi ay tettwaldi yernu yufa-d lh’al yagi tga tlata yisundilen (grèves) imeqranen, aneggaru deg-sen d win ay d-yellan deg gar 17 Tuberh d 13 Nwemberh 1979. Asunded-nni gan-t ghef wugur n ugenses idetti (représentation authentique) n yinelmaden sdaxel n tesdawit. Akabar n Tirni n Weslelli Aghelnaw (FLN) yella la d-yeqqar dakk-n inelmaden ara yesseh’rhasen akk-n ad gen isundilen-a d "imesmazighen" (berbéristes) negh d imarhksiyen imazighen (u llan qqaren-asen "Bougiots").
 
Seg yimir-n, iselmaden ay llan ttwalin-ten d imarhksiyen, llan ur ten-ttaznen ara gher Tizi Wezzu, wanag ttaznen-ten gher tesdawit n Sedttif. Ma d iselmaden idzayriyen ay yeghran deg Frhansa llan ttqaraâen-ten u tikkwal ssagaden-ten. Yagi, deg way-n iâeddan, adtas n tikkal ur jjin ara ad d-ilint tmeskanin tidelsanin (manifestations culturelles) tidelsanin timazighin deg Tizi Wezzu. Ur jjin ara Aït Menguellet negh Yidir ad cnun, menâen tamezgunt (pièce de théâtre) n "2000 n yiseggasen n Ṭ̣dtrad" ay llan tturaren-tt-id s teqbaylit.
 
Kra n wussan uqbel ma yusa-d Mouloud Mammeri gher tesdawit n Tizi Wezzu akk-n ad d-yeg asarag-is, snedtdhen yinelmaden inazalen (affiches) deg yigherban akk-n ad d-xebbren ghef way-a. Anemhal n tesdawit (recteur), ghas ma yella ur as-yeâjib ara lh’al, yeqbel ad d-yili usarag-nni imi d aseqqamu (comité) n ugharam (cité) n Oued Aïssi ay d-yelhan s tigin n usarag-a yernu aseqqamu-a testeârhef yes-s tedbelt (administration). D acu kan, adtas n yinazalen ay d-yettwasghersen. Deg yidh n wass n lh’edd d letniyen (ghef ttnac n yidh), yeghra-as-d yiwen i Mouloud Mammeri, yenna-as dakk-n d netta ay d anemhal n tesdawit n Tizi Wezzu u yenna-as dakk-n asarag-nni-ines yebdtel. 
 
 
Ass n letniyen 10 Meghres 1980
Azekka-nni taṣ̣ebh’it, Mouloud Mammeri yesteqsa, u d Mass Arab, anemhal (directeur) n tesdawit n Tizi Wezzu s timmad-is ay as-yennan dakk-n maci d netta ay as-d-yeghran yernu asarag-ines ur yettwamneâ, ur yettuwexxer. Ghef tizi n ttnac n wass, Mouloud Mammeri yeqleâ seg Ldzayer, yedda id-s Salem Chaker d yiwen n unehharh iqeddcen deg CRAPE, la tteddun gher Tizi Wezzu. Mi uwdhen gher Dreâ Ben Xedda, ghef jjuj, yeh’bes-iten yiwen n wuggug (barrage) n yibulisen (uggug nidhen yella yegguni-ten deg Buxalfa).
 
Sdeffir ma walan lekwaghedh-is, ibulisen uwyen Mouloud Mammeri gher uwali n Tizi Wezzu, u d netta ay as-d-yennan s yimi-s dakk-n asarag-ines (conférence) gher "yisefra iqdimen n teqbaylit" yettwamneâ imi ay-a "yezmer ad d-yawi ccwal", am wakk-n ay as-yenna ad yeffegh seg Tizi Wezzu imir-nni kan. Yugh lh’al, awali yekcef-d ula d win ay iwekkel akk-n ad as-d-igher i Mammeri deg yidh-nni u ad as-yini dakk-n asarag-is yettwamneâ. Wagi d Mass Merabtene, d anemhal (directeur) n COUS. Akk-a, Mammeri yeqqel yezsra dakk-n anemhal n tesdawit ula ay t-yegren deg way-nni. Yugh lh’al, anemhal n tesdawit akk d umaru amatu (secrétaire général) qqlen nnan-as i Mammeri dakk-n ay-nni yekka-d nnig n tezmert-nsen. Ghef rhrhebâa d wezgen n tmeddit, llan ugar n 1000 n medden ara yettrhajun melmi ara yebdu usarag-nni. Mi zsran dakk-n yettwamneâ, bdan la ten-id-ttalin wurfan, yernu ssefran ad gen timlilit i uzekka-nni, 11 Meghres, ghef 9 n tṣ̣ebh’it.
 
 
Ass n ttlata 11 Meghres
Inelmaden gan tameskant-nsen (manifestation) tamezwarut deg yizenqan n Tizi Wezzu. Ghef ttesâa n tṣ̣ebh’it ay mlalen u gar n 10:15 d 12:15, gar n 500 d 700 n yinelmaden ay yelh’an deg yizenqan n Tizi Wezzu, zzin-d sin iberdan ghef yizenqan imeqranen n temdint. Tikli teh’bes sdat n Useqqamu Aghelnaw Agherfan (CNP) n FLN, sdat n twilayt u sdat n tesnawit (lycée) n temdint, u llan refden tih’ucay ay deg d-uran "Idles amazigh : idles agherfan", "Awali, Aseqqamu aghelnaw agherfan, asarag n Mammeri yettwamneâ ?", "H’ebset aqmadh n yedles". Uran-d daghen s tefrhensist : "Ad yeghli weqmadh" (répression), "Awali, Aseqqamu aghelnaw agherfan d iqettalen". Ma s tmazight uran-d "Tamazight d tameslayt-nnegh", "Ad nerrezs wala ad neknu", "Neâya deg lbadtel".
 
Imezsla (ssrabes) n weqmadh (respression) llan h’edrhen s wadtas dinna : ibulisen, ijaderhmiyen d yisexsayen (pompiers), d acu kan, ur d-giren ara iman-nsen. Kullec yeh’bes deg temdint yernu medden llan la d-ttdhillin seg dttwaqi n yexxamen. Medden amzun ddan u fkan-asen lh’eqq i yinelmaden-nni, maca ur d-sbanen ara lebghi-nsen akk-n ad ttekkin negh ad âawnen inelmaden. D acu, llant kra n temgharin nnant-asen d "arrac ijehlen". Deg tmeddit n wass-nni, mlalen yiselmaden idzayriyen n tesdawit n Tizi Wezzu u uran-d adhris (texte) n yiwet n tsakbabt (pétition), adhris-nni gan-t d tabrhat yeldin i uneghlaf (ministre) n usselmed aâlayan. Deg wedhris-nsen, iselmaden ur qbilen ara imi ay yettwamneâ usarag (conférence) n umeddakel-nsen deg tesdawit, u sh’erhsen i wakk-n ad tettuqader lh’erhma n tesdawit (ur qbilen ara imi ara d-keccmen yibulisen gher daxel n tesdawit ...), a m wakk-n ssuttren ad tili tlelli n wawal ladgha deg way-n yerzan idles d yiles amazigh. Tabrhat-nni zemlen-tt (stenyan-tt) rhebâin n yiselmaden (rhebâa yimuren ghef xemsa seg yiselmaden idzayriyen yellan qeddcen deg tesdawit n Tizi Wezzu).
 
 
Ass n larhebâa 12 Meghres 1980
Agraw amatu (assemblée générale) n yinelmaden n Tizi Wezzu yura-d yiwet n "tebrhat yeldin i Uselway n Tegduda". Tabrhat-nni ssuffghen-d seg-s luluf n tsukan (copies) u ferqen-tent deg wadtas n yimukan (Ldzayer, Bumerdas, atg.). Tabrhat-a yettwarun s yiles ur nqesseh’ ara adtas d tin ay deg d-bedren yinelmaden ay-n d-yeqqar werkawal aghelnaw (charte nationale). Daghen, inelmaden bedren-d deg tebrhat-nsen akk ay-n yedhran deg wussan-nni nnan-d dakk-n iles d yedles imazighen ttalasen ad ttusnernin, am wakk-n d-ssuttren dakk-n tamazight ad teqqel d iles aghelnaw wis sin deg tmurt.
 
Deg Ldzayer tamaneght, medden yeslan s way-n ara idherrun deg Tizi Wezzu, banen-d amzun ur uminen ara, bitt llan kra kra nnan-d dakk-n ay-a d lekdeb akk yernu ur uminen ara ula s Mouloud Mammeri dakk-n yella. D acu kan, llan kra n medden, qlilit, llan bghan ad gen tameskant (tamesbanit) deg wezniq !
 
 
Ass n lexmis 13 Meghres 1980
Iselmaden n Usudu n Tussniwin Tudmisin (institut des Sciences économiques) n Ldzayer tamaneght) asmi ay zsran s lexbar, gan tasakbabt (pétition) ay fkan i weghlif (ministère) akk-n ad d-sseknen dakk-n ur qbilen ara amnaâ n usarag-nni (conférence) n Mammeri. Adhris-a zemlen-t (stenyan-t) rhebâin n yiselmaden, meh’sub tlata n yimuren ghef rhebâa seg yiselmaden idzayriyen (gar-asen wid iqeddcen deg PAGS [akabar amesdukli (parti communiste)] d wid iqeddcen deg tedbelt (administration)]. Deg webrid, gar Budwaw d Tizi Wezzu, amur ameqran deg yigalisen (tiplakin) akk d tseddariyin (abribus) uran deg-sent s ssbigha : "Tugdut", "Aït Ahmed deg tmurt !", "H’ebset assenger n yedles !", "FLN amaynut d afaci", "Akk d inmeglayen" (opposants). Tira-a uran-tent deg yidh n 12 d 13 Meghres. Medden walan daghen tira am tigi deg Tizi Wezzu akk d yiberdan yettalin gher tuddar deg Tmurt n Leqbayel. Adabu yeâredh ad yeffer akk tira-nni s tghawla s ssbigha tamellalt negh tawerhdit, deg wass n lexmis, 13 Meghres. Ass-nni daghen ay d-yeffegh umagrad (article) amezwaru deg lberhrhani ghef way-n ara idherrun deg Tizi Wezzu. Wa d amagrad awezlan ay d-yeffghen deg weghmis afrhensis n Libération, yeh’ka-d ay-n yedhran s tidet deg wass n 11 Meghres. (Mebla ccek, d ay-n ay yejjan akk lejnas ad d-rren lwelha-nsen gher tedyanin-a !).
 
 
Ass n ljemâa 14 Meghres 1980
Medden bdan la ttmeslayen ghef tira-nni u mxallafen lerhyuy-nsen fell-asen.
 
 
Ass n ssebt 15 Meghres 1980
Terza yiwet n tfagla (délégation) n yinelmaden i tikkelt tamezwarut gher tselwit (présidence) u tejja-n dinna tabrhat yeldin i uselway. D A. Benhabyles ay ten-yemmugren, iban-d yewhem maca ur d-yesban ara taâdawt-ines. Inelmaden sseknen-as-d amek ay tettwaru tmazight (s tfinagh) u yenna-d dakk-n yefka tira-nni i Uselway (?). Deg temlilit-ines tis snat akk d yinelmaden ay d-yesban addud-ines (position).
 
 
Ass n lh’edd 16 Meghres 1980
Deg Ldzayer, medden la ttmeslayen dakk-n tella yiwet n tewriqt n FFS ay yettwaferqen ghef yinelmaden deg wussan-nni (yugh lh’al, d tin ay d tawriqt tis tlata ara yefreq ukabar-a deg setta n wayyuren ineggura). Tawriqt-a tessawal-d ghef tedyanin-nni n Tizi Wezzu u tenna-d dakk-n 2000 n yinelmaden ay yettekkan deg tmeskant-nni (tamesbanit) n 11 Meghres (yili ay-a ur iṣ̣eh’h’a).
 
Deg Tmurt n Leqbayel, ass n lh’edd 16, letniyen 17 d wass n ttlata 18 Meghres, medden gan timeskanin (timesbaniyin) deg Larhebâa n Ayt Yiraten, deg Yiâezszsugen akk d Ain Lh’emmam. Deg Larhebâa n Ayt Yiraten, medden qqimen la tteddun deg yizenqan tlata n wussan, wa sdeffir wa. Adtas seg wid yettekkan deg tmeskanin-a d ilmezsyen (inelmaden n tesnawiyin [lycéens], atg.), akk d kra n yigerdan d tlawin (amur ameqran deg-sent d timgharin). Ḍrant tghawsiwin yessewhamen. Deg Larhebâa n Ayt Yiraten, medden kecmen gher lkazirhna u h’ettmen iserdasen (iâsekrhiyen) ad d-ffghen seg-s s yicedttidhen n waddal (sport) (imi ay llan la ttgen addal) i wakk-n ad ttekkin yid-sen deg tmeskant ghef yiles amazigh. Ula d amghiwan (lmir) h’ettmen-t ad d-yeffegh, u ad yezwir i ṣ̣ṣ̣ef u ad d-yini "Ad ddren Yimazighen".
 
Deg yal amkan, medden rzsan jjaj d yigalisen (tiplakin) n lbenyanat n ddula u uran fell-asen isekkilen (lh’urhuf) n tfinagh. Deg Yiâezszsugen, yiwen n ubulis yusa-d ad yennagh medden imi ay rzsan yiwen n ugalis n FLN, dgha smaren fell-as acabcaq n ssbigha tazewwaght. Imsenza (ttejjarh) ghelqen tih’una-nsen maca kra nnan-d dakk-n d medden ay ten-ih’ettmen ad ghelqen.
 
 
Ass n letniyen 17 Meghres 1980
Daniel Junqua yellan la iqeddec d anemyaru (correspondant) deg weghmis n "Le Monde", yedda gher Tizi Wezzu u yebda la yesteqsay inelmaden d yiselmaden. Yeâredh ad yesteqsi daghen kra n yemdhebbren, maca ur yessawedh ara (anemhal n tesdawit [recteur] ulac-it, atg.). Deg wass n 19 Meghres, yeffegh-d umagrad (article) amezwaru deg Le Monde u yeh’ka-d ghef lumurh akk-n dhrant (mebla azeyyed wala assenqes).
 
Deg tesdawit n Tizi Wezzu, inelmaden d yiselmaden la ssawalen ghef wakk ay-n yedhran. Llan kra bghan ad d-sseknen dakk-n ur qbilen ara ad ad d-gren iman-nsen yikabaren (partis) n tenmegla (oppisition) deg temsalt-a u ad âerdhen ad sqedcen tidyanin-a deg leṣ̣lah’-nsen, d acu kan, rran-ten deg rrif yernu jjan ay-n akk-n llan bghan ad t-gen. Tameddit-nni, Ferhat Mhenni, acennay n terbaât Imazighen Imula iga abaraz (gala) deg telmessit (foyer) n yinelmaden deg Yih’esnawen. H’edrhen azal n 1000 n yinelmaden, gar-asen anemhal (directeur) n COUS, Merabtene, yellan yeskerh yernu llan la smesxiren yes-s yinelmaden. Abaraz-nni yeqqel d timlilit ay yes d-sseknen yinelmaden dakk-n ur qbilen ara aqmadh (respression) n ddula. Timlilit-a teqqel mechurhet imi ay sqerdcen yinelmaden s lejherh ghef kra n temsal tisertiyin (politiques) am tuqqla n Aït Ahmed d Boudiaf. Arezki About yellan iqeddec deg unegmi (laboratoire) n tesdawit, yessawel-d ghef yiwet n tewriqt ay n FUAA ay d-sâeddan s ddaw n tewwurt n texxamt-is.
 
 
Ass n ttlata 18 Meghres 1980
Lexbar n timeskanin (timesbaniyin) ay d-yellan deg Larhebâa n Ayt Yiraten, Iâezszsugen d Ain Lh’emmam yelfa-d d tidet. Medden qqlen la ttwalin lumurh s leh’der (ladgha irgazen imeqranen), imi ugaden "lemmer ad yekker dttrad agharim (guerre civile)".
 
 
Ass n larhebâa 19 Meghres 1980
Aneghlaf (lewzir) n usselmed aâlayan, Bererhi, yemlal i tikkelt tamezwarut akk d Mammeri, u yessutter seg-s ssmah’ d ameqran s yiles "azsidan am tamemt", maca ur iban ara ghef wacu. Tikkelt nidhen, yeghra-as akk-n ad t-yenṣ̣eh’ ur yettekkay ara deg yisaragen (conférences) ay ssefran ad ten-gen yinelmaden deg ugharam (cité) n tesdawit n teqcicin deg Ben Aknoun, ghef yedles aghelnaw. Nnan-asen daghen akk-a i Mass Labidi akk d Rachid Boudjedra, imi ay ugaden lemmer ad ttekkin deg yisaragen-nni. Mammeri yessutter ssmah’ s leh’daqa deg teqcicin ay t-iâerdhen. Kra n teqcicin n Tdukli Taghelnawt n Yelmezsyen Idzayriyen (UNJA) âerdhent ad frunt ugur-a, maca ur ssawdhent ara.
 
 
Ass n lexmis 20 Meghres 1980
Aghmis n El Moudjahid yessuffegh-d yiwet n tebrhat n ucemmet d rregmat yettwaxetmen s yisem n K.B. (mebla ccek d Kamel Belkacem, anemhal n tira [rédacteur en chef] n weghmis-a). Tabrhat-a tetthem Mammeri (mebla ma tebder-d isem-is) belli d axabit ixeddmen akk d temharsa (colonialisme). Tasghunt n "Révolution Africaine" tessuffegh-d daghen tigejdit (éditorial), ur yettwafhem ara d acu ay d-yeqsed maca, deg tgara, iwet-d deg wid ay d-yessekren ccwal deg Tizi Wezzu. Ma d aghmis n Algérie Actualité yenna-d dakk-n tirzi ay iga Chadli gher Ccerq Alemmas d tin ay yessefra ad tt-yeg adtas ay-a, yernu ccwal yekkren deg tmurt n Leqbayel ur yeqqin ara gher tirzi-a. Nnig way-a, Chadli yessefra ad yerzu ghef Tizi Wezzu deg wass n 15 negh 16 Meghres. Ghef way-a ay gan kra n lecghal n ucebbeh’ n temdint s tghawla deg wussan-nni.
 
Deg Dreâ Lmizan, inelmaden n tesnawiyin (lycées) âerdhen ad gen tamsekant (tamesbanit) i tikkelt tamezwarut deg wussan-nni n yimuras (vacances). Ttekkan azal n 200 n yinelmaden deg tmeskant-nni. Deg Tizi Wezzu, inelmaden gan timlilit iweârhen ay deg kra ur qbilen ara imi ay d-gren iman-nsen yikabaren n tenmegla (partis d'opposition) am FFS, FUAA d PRS. Kra bedren-d ula d PAGS (akabar amesdukli [parti communiste]) yellan la yesseqdac ma ulac sin wid yellan "la d-ssenkaren" inelmaden). Deg temlilit-a, inelmaden n Tizi Wezzu fran-tt-id ad ddun gher Larhebâa n Ayt Yiraten, Iâezszsugen d tmura nidhen u ad âerdhen ad ten-qennâen ur d-ttadren ara gher Tizi Wezzu akk-n ad msegrawen dinna. Tameskant-nni ay ghef llan la ssawalen medden adtas ay-a (ula deg Ldzayer) yewâerh akk-n ad tt-h’ebsen. Ighallen n laman llan swejden iman-nsen akk-n ad wten.
 
 
Ass n ssebt 22 Meghres 1980
Iselmaden n Tizi Wezzu la ssawalen ghef tririt ara gen i umagrad-nni (article) n ucemmet d rregmat ay d-yeffghen deg El Moudjahid. Yugh lh’al, amagrad-a ih’uza ula d iselmaden n tesdawit n Tizi Wezzu. Deg Ldzayer, kra n yiselmaden n tesdawit âerdhen ad d-gen tasakbabt (pétition) ara fken i El Moudjahid akk-n ad as-yedhmen i Mammeri lh’eqq n uwajeb deg weghmis-a. Cidttah’ kan ay iqeblen ad zemlen (ad stenyin) tasakbabt-a. Ula d wid iqeddcen deg CRAPE (anda ay yella Mammeri iqeddec d anemhal [directeur]), maci adtas ay tt-izemlen.
 
 
Ass n letniyen 24 Meghres 1980
Iselmaden n tesdawit n Tizi Wezzu ur msefhamen ara ghef lecghal ara gen. Tabrhat yeldin ay uran i uneghlaf (lewzir) werâad ur tt-uzinen ara. Deg Usudu n Tussniwin Tudmisin (Institut des Sciences Economiques) deg Tizi Wezzu, anemhal Arab yessebded-d taseqqamut taslemdant (commission pédagogique). Iselmaden ssuttren deg tedbelt (administration) ad asen-tefru ugur n ussuffegh n tsukan (polycopies) uqbel n 29 Meghres. Ma ur yefri ara wugur-a, ad gen asunded (grève).
 
 
Ass n ttlata 25 Meghres 1980
Asudu n Tussniwin Tudmisin (Insitut des Sciences Economiques) n Ldzayer yebda-d asunded (grève) n tlata n wussan imi aseqqamu (comité) n usudu-nsen ur testeârhef ara yes-s tesdawit.
 
Aneghlaf (ministre) n Usselghu (information), Mehri, yemlal d Mammeri u yessutter seg-s ssmah’ s leh’daqa imi ur yezmir ara ad t-yejj ad d-yessuffegh tiririt-ines deg weghmis n El Moudjahed. Mammeri ur yebghi ara ad ikemmel asseh’rhes-ines ghef El Moudjahed, dgha yeâred ad yessutter ad d-yessuffegh tiririt-ines deg Algérie-Actualité. Gar way-a d way-n nidhen, anemhal n Unadi ussnan (rechercher scientifique) n weghlif (ministère), Mass Benbouzid, akk d kra n medden n ONRS, nnan-d dakk-n ad qeblen lemmer ad d-gen amkan i usselmed n tmazight deg tesdawit u ad d-gen afurk (branche) n unadi deg wenrar-a. Adtas n tsakbabin (pétitions) n wurfan n medden ara d-yettawdhen gher udabu.
 
 
26 Meghres 1980
Gan tameskant (tamesbanit) nidhen deg Tizi Wezzu, ay deg ttekkan azal n 1000 n yinelmaden. Ibulisen ur d-giren ara iman-nsen.
 
 
30 Meghres 1980
Deg Frhansa, Aït Menguellet yeghra-d kra n yisefra deg tewwurt n Pantin. Aseqqamu n uh’uddu n yizerfan (droits) idelsanen iger-d tighri akk-n ad msegrawen medden deg tsusmi sdat n tmahelt (ambassade) n Ldzayer deg Frhansa.
 
 
6 Yebrir 1980
Inelmaden gan timlilit deg Yih’esnawen (Tizi Wezzu) u fran-tt-id ad dttfen u ad qqimen deg tzeqqa (salle) n assukken (reprographie) n tesdawit u gren-d tighri akk-n ad gen tameskant (tamesbanit) deg wass n 7 Yebrir deg Ldzayer tamaneght.
 
 
7 Yebrir 1980
Lâecrha n tṣ̣ebh’it. Ldzayer tamaneght, deg Tsenbert (place) n Umezwaru n Mayyu. 500 n yinelmaden d yiselmaden ay yemsegrawen akk-n ad d-ssuttren dakk-n idles amazigh yettalas ad yili. Tih’ucay ay refden yura-d deg-sent "Idles agherfan (culture populaire)", "Tilelli n wawal", "tamazight ur telli ara d iles adzayri ?", "tugdut tadelsant (démocratie culturelle)". Wid yettekkan deg tmeskant-a (tamesbanit) bdan la d-cennun imseghret (nnacid) n yemjuhad "Min jibalina" (Seg yidurar-nnegh ay d-tuli taghect n tlelli). Ibulisen bdan la kkaten medden akk-n kan d-tebda tikli. Wten wid yettekkan u qemdhen-ten mebla rhrheh’ma. Azal n 200 ay ssulin deg yifurguten s tiyta n tdebbuzin. Gar wid yettekkan, llan adtas ay yettwajerh’en, gar-asen xemsa ghlin deg lkuma. Yiwen seg wid yettekkan wten-t s tdebbuzin alama ay yemmut. Deg tesdawit n Ldzayer, inelmaden deghren (bbudtin) akk-n ad gen asunded (grève). Tasdawit n Tizi Wezzu tga asunded daghen yernu dttfen-tt yinelmaden, deg-s ara ttghimin, deg-s ara gganen.
 
Ghef leh’dac d wezgen n tṣ̣ebh’it, deg tesdawit talemmast n Ldzayer, inelmaden gan timlilit akk-n ad mciwrhen ghef tikliwin nidhen ara gen sdat n teghsart talemmast n yibulisen (commissariat central) akk-n ad sbegnen dakk-n ur qbilen ara aqmadh (répression).
 
Ghef tlata n tmeddit, Aseqqamu n uh’uddu n yizerfan idelsanen (Comité de défense des droits culturels) yessegrew-d azal n 1000 n yemdanen deg tsusmi sdat n tmahelt (ambassade) n Ldzayer deg Frhansa. Wid igan amsegraw-a llan bghan ad as-fken yiwen n ussumer (motion) i wenmahal (ambassadeur). D acu kan , aneggaru-a yegguma ad ten-yemmager u yenna-d dakk-n wigi ur llin d Idzayriyen. Aseqqamu yura-d yiwet n tebrhat yeldin i uselway (rhrhayes) u iga-d tasakbabt (pétition) ara sseddun d tebrhat-nni.
 
Tameddit : Inelmaden n Tizi Wezzu gan timlilit ay deg ay tt-id-fran ad gen asunded amatu (grève générale) mebla tilisa, u ad qqimen dttfen tasdawit.
 
 
Ass n 8 Yebrir 1980
Deg Ldzayer tamaneght, ugar n 1000 n yinelmaden ay d-yeffghen ad ttekkin deg tmeskant (tamesbanit) u la ttberrih’en "Ad yeghli weqmadh (répression)", "Ibulisen d iqettalen", "Brum-asen-d i wid yettwadttfen", "Idles agherfan (culture populaire) adzayri". Llan daghen la d-cennun imesgherten (nnacidat) n tmurt. Ibulisen dehhmen-ten s ljehd gher daxel n tesdawit. Tameskant-a teqqim ugar n snat n tsaâtin. Amur ameqran deg wid yettwadttfen bran-asen-d.
 
Deg Tmurt n Leqbayel, d luluf n yifellah’en seg Ain Lh’emmam d Larhebâa n Ayt Yiraten ay iâerdhen ad ttekkin deg yiwet n tikli ay gan deg Tizi Wezzu. Igen (armée) yergel-asen iberdan u ih’ettem-iten ad qqlen gher tuddar-nsen. Amur ameqran deg wid yettwadttfen idhelli-nni bran-asen-d. Inelmaden n Bumerdas gan asunded (grève). Inelmaden d yiqeddacen n tesdawit talemmast n Ldzayer gan-d assumer (motion) n uâiwen n yinelmaden n Tizi Wezzu. Nnig way-a, gan-d daghen anaru (bureau) ara yesseddun lecghal n tmeskanin (timesbaniyin) deg Ldzayer tamaneght.
 
 
9 Yebrir 1980
Amussu (mouvement) yebda la yettimghur deg Tmurt n Leqbayel. Ilmezsyen n Yiwadhiyen, Ayt Yanni, Ljemâa n Ssarij, Delles, Burhj Mnayel, Sidi Aic, atg. gan timeskanin (timesbaniyin) akk-n ad d-ssuttren ad as-yettunefk lh’eqq i yedles amazigh ad yili. Ass-nni deg Sidi Aic, yettwamneâ ubaraz (gala) n Ferhat n Imazighen Imula. Ibulisen dttfen Ferhat.
 
 
Seg 9 ar 15 Yebrir 1980
Deg tuddar n Tmurt n Leqbayel, gan-d iseqquma n uqareâ d uâiwen n yinelmaden igan asunded (grève).
 
 
10 Yebrir 1980
Akabar n Terni Weslelli Aghelnaw (FLN) iga tameskant (tamesbanit) mgal n tin ay gan yinelmaden deg Tizi Wezzu.
 
 
11 Yebrir 1980
Mouloud Mammeri yuzen tiririt-ines i weghmis n El Moudjahid ay d-yessuffghen amagrad-nni (article) n ucemmet "Wid yettafken timsirin" (ddurhus). El Moudjahid yegguma ad d-yessuffegh tiririt n Mammeri. D aghmis n Le Matin ay tt-id-yessuffghen. Inelmaden gan-as-d tisukan (copies) s Roneo u ferqen-tt ghef medden ama deg Ldzayer, ama deg Frhansa.
 
 
13 Yebrir 1980
Aneghlaf (lewzir) n usselmed aâlayan yemlal d yiwet n terbaât n yiselmaden n Tizi Wezzu. Inelmaden n tesnawit (lycée) n Amirouche, deg Tizi Wezzu, bdan-d asunded (grève) u dttfen tasnawit-nni. Iqeddacen n sbidtar n Tizi Wezzu uznen assumer (motion) n uâiwen i yinelmaden igan asunded akk d tebrhat yeldin i uselway (rhrhayes) Chadli ay deg ay as-ssuttren ad yeh’bes weqmadh (répression). Yiwet n tewriqt yettwaferqen ghef medden (u nnan-d dakk-n n FFS) tger-d tighri akk-n ad gen medden asunded amatu (grève générale) deg wass n 16 Yebrir. 
 
 
15 Yebrir 1980
Aseqqamu n uh’uddu n yizerfan idelsanen deg Ldzayer (Comité de la défense des droits culturels en Algérie) iger-d tighri akk-n ad gen tikli deg wass n 26 Yebrir sdat n tmahelt (ambassade) n Ldzayer deg Frhansa u deg wass n Umezwaru n Mayyu seg wezniq n "Filles du Clavaire" alama d Bastille. Sbidtar n Tizi Wezzu dttfen-t yiqeddacen.
 
 
16 Yebrir 1980
Medden gan asunded (grève) ikemlen deg Tmurt n Leqbayel. Acennay Ferhat Mhenni n terbaât n Imazighen Imula yettwaker deg Dar El Beida [deg ccerq n Ldzayer tamaneght] ghef tizi n jjuj d wezgen n tmeddit. Aneghlaf (lewzir) n usselmed aâlayan iâeyyen-asen i yinelmaden n Tizi Wezzu akk-n ad qqlen gher tghuri deg wass 19 Yebrir. Tameddit-nni, mlalen yiqeddacen n Sonelec, Sonelgaz, Sonitex, Casoral, sbidtar n Tizi Wezzu akk d yiselmaden n yinelmaden akk-n ad d-sseknen dakk-n ur qbilen ara aqmadh (répression) n ddula u sbedden-d aseqqamu agherfan (comité populaire) i usseddu n lecghal.
 
 
18 Yebrir 1980
Iminigen msegrawen sdat n tmahelt (ambassade) n Ldzayer deg Ottawa yernu gan tikli tazamalt (symbolique) sdat n wemni (parlement) akanadi.
 
 
20 Yebrir 1980
Ghef lweh’da n tṣ̣ebh’it : tebda-d temhelt (opération) n Mizrana. Ighallen n weqmadh (répression) kecmen gher wakk imukan ay dttfen yinelmaden d yiqeddacen (tasdawit, sbidtar, lluzinat). Inelmaden yellan dttsen bdan-ten s tiyta nitni mazal-iten deg wusu. Wid ara irewwlen bran-d fell-asen idhan. Inelmaden la d-ttneggizen seg lbadtimat n ugharam (cité) n tesdawit mebla ma lsan icedttidhen-nsen. Iselmaden ttwarefden seg yexxamen-nsen. Akk iqeddacen n sbidtar ttwadttfen, u uwyen-d deg wemkan-nsen imejjayen (idtbiben) n lâeskerh. La ittezzi wawal dakk-n mmuten 32 n medden u d timeyyatin ay ijerh’en. Imezdaghen n Tizi Wezzu gan asunded amatu (grève générale). Medden ur d-jjin ula d yiwen n ugalis (taplakt) yuran s taârhabt deg yizenqan. Tamurt n Leqbayel tegzem ghef ddunit. Yettwamneâ unekcum gher-s ladgha ghef yineghmasen (imesjerhnanen).
 
 
21 Yebrir 1980
21 seg wid yettwadttfen ttucarhâen deg Leqṣ̣er [Bgayet] u yeh’kem-d fell-asen wexxam n ccrheâ ad kecmen gher lh’ebs. Medden bdan la regglen iberdan deg temdint akk d teghsart n tmacint (gare). Ighallen n weqmadh (répression) bdan la tteddun deg yizenqan s yibeckidhen yesâan tiferyin yernu sxerben igniren (galeries) imaynuten (ahat gan ay-a akk-n ad smentsen [provoquer] medden ?). Medden sxerben ammas n tindhi (centre d'artisanat), taghsart (station) n lkirhan akk d tedwirt n Kharroubi. Imezdaghen n tuddar ay d-iqerben gher Tizi Wezzu udren-d akk-n u gan tikli deg temdint-a akk-n ad d-sseknen dakk-n ur qbilen ara aqmadh (répression) d tmenghiwt n medden.
 
 
22 Yebrir 1980
Asunded amatu (grève générale) yuwedh gher wass-ines wis tlata. Mazal la regglen iberdan deg Tizi Wezzu. Imeskanen (manifestants) la tteddun deg temdint s th’ucay akk-n ad d-ssuttren ad asen-d-brun i wid yettwadttfen u ad h’ebsen aqmadh (répression). Imeskanen refden daghen tih’ucay ay deg d-uran "Imazighen". Ibulisen (tamunin tighelnawin n tghellist, CNS) mmghen ghef yiselmaden seg sdeffir. Llan-d yimenghin imeqranen deg wakk imukan n Tizi Wezzu gar yibulisen d yimeskanen. Imesdurar qqlen-d gher temdint yernu ula d nitni bdan la regglen iberdan. Sxerben inura (lbiruwat) n APS, SAA, axxam n tindhi, anaru (lbiru) n ukabar n FLN, asensu (hôtel) n Balwa akk d tzeqqa n ssinima Mondial. Iqeddacen n sbidtar n Mustapha Bacha, deg Ldzayer tamaneght, bdan-d ula d nitni asunded akk-n ad msegman d Tmurt n Leqbayel.
 
 
23 Yebrir 1980
Ass wis rhebâa n ussunded amatu (grève générale). Ibulisen la ttadttafen medden s wadtas u deg yal amkan. Imeskanen (manifestants) ay d-yusan seg Tegzirt nnughen akk d yighallen n weqmadh (répression) deg unekcum n temdint n Tizi Wezzu. Yella-d daghen yimenghi d ameqran deg Dreâ Ben Xedda.
 
 
24 Yebrir 1980
Tebda la d-tteqqel "lehna" cwidt, cwidt. Tih’una n tuccit bdant la leddint tameddit n wass-nni. Llan-d yimenghiyen d imeqranen gar yimeskanen (manifestants) (deg Yiwadhiyen, Larhebâa n Ayt Yiraten d Ain Lh’emmam) d yighallen n weqmadh. Igniren (galeries) imaynuten hudden seg lketrha n sselâa.
 
 
25 Yebrir 1980
Ighallen n weqmadh dttfen akk tamdint n Tizi Wezzu. Tilibizyu n Ldzayer tṣ̣ewwer-d imukan yettwasxerben. Ghef lxemsa n tmeddit, anmahal (ambassadeur) n Ldzayer deg Frhansa yemlal d weghlif (ministère) n tghawsiwin n berhrha deg Quai d'Orsay. Ghef lxemsa u xemsin n ddqayeq, anebdad (préfet) n yibulisen n Paris yenna-as i Useqqamu n uh’uddu n yizerfan idelsanen deg Ldzayer dakk-n tikli-nni ay ssefran ad tt-gen i uzekka-nni tettwamneâ.
 
 
26 Yebrir 1980
Anebdad (préfet) yemneâ tikli-nni, d acu kan, ghas ma yella Aseqqamu n uh’uddu n yizerfan idelsanen deg Ldzayer llan zemren ad t-ttehmen, yessgher aqerru u iger-d tighri deg weghmis (ajerhnan) d rhrhadyu akk-n ad d-asen ttekkin medden deg tikli-nni. 500 n yemdanen ay yettekkan. 400 seg-sen dttfen-ten yibulisen u uwyen-ten gher Vincennes anda ay ten-qellben, weṣ̣ṣ̣fen-ten yernu gan-asen tisenta (fiches). Tadukli (Amicale) n Yidzayriyen deg Frhansa tessegrew-d 200 n yemdanen akk-n ad smentsen (provoquer) wid ara yettekkin deg tikli-nni, usan-d deg lkirhan gher Paris yernu llan ttuxellaṣ̣en s wass. 
 
 
29 Yebrir 1980
Aseqqamu n uh’uddu n yizerfan idelsanen deg Ldzayer yessefra ad yeg tikli tasusamt deg wass n 1 Mayyu, d acu kan, anebdad n Paris yemneâ tikli-nni imi "ay tezmer ad d-teglu s ccwal".
 
 
10 Mayyu 1980
Matoub Lounes iga abaraz (gala) deg Olympia (deg Paris). Medden gan ddqiqa n tsusmi akk-n ad msegman d umussu agherfan (mouvement populaire) deg Ldzayer.
 
 
12 Mayyu 1980
Tasdawit n Ldzayer tga asunded (grève).
 
 
16 Mayyu 1980
El Moudjahid yessuffegh-d umugh (liste) n 24 n yimeh’bas u yenna-d dakk-n wigi ad âeddin deg ccrheâ n laman n ddula deg Lemdeyya.
 
 
18 Mayyu 1980
Deg Tizi Wezzu gan asunded amatu (grève générale), medden akk ttekkan deg-s (ala igniren [galeries] imaynuten n Ldzayer. 
 
 
19 Mayyu 1980
Deg Ldzayer gan tameskant (manifestation) mgal n weqmadh (répression).
 
 
24 Mayyu 1980
Inelmaden gan timlilit deg tesdawit talemmast n Ldzayer, maca mmghen fell-asen wid ay yessexdam udabu.
 
 
25 Mayyu 1980
Aseqqamu n uh’uddu n yizerfan idelsanen deg Ldzayer yessuffegh-d "Tabrhat yeldin i Chadli" sdeffir ma yessegrew-d 3522 n tekbabin (signatures).
 
 
3 Yunyu 1980
Aseqqamu agraghlan n uâiwen n teghtas n weqmadh deg Ldzayer (Comité international de soutien aux victimes de la répression en Algérie) yessuffegh-d tasakbabt-ines (pétition). Aseqqamu n uh’uddu n yizerfan idelsanen deg Ldzayer sbedden-t-id s tidet u yessegrew-d 140 n tekbabin (signatures) sghur yemdanen yettwassnen deg tesdawiyin d tzsuri (art).
 
 
21 Yunyu 1980
Ghef jjuj n tmeddit, Aseqqamu n uh’uddu n yizerfan idelsanen deg Ldzayer (CDDCA) akk d Useqqamu agraghlan mgal aqmadh (répression) gan timlilit sdat n Taggazt n Leqdic (Bourse de travail) deg Paris. Gar yiberrih’en (slogans) ay d-nnan medden : "H’ebsem aqmadh", "Brum-asen-d i yimeh’bas akk mebla ccurudt", "ilsawen igherfanen (populaires) (taârhabt n Ldzayer d tmazight d ilsawen ighelnawen". Akk tuddsiwin (organisations) d yemdanen idzayriyen d yefrhensisen yettwassnen ttwaâerdhen-d gher temlilit-a. Ttekkan deg-s akk wid ay yesteârhfen s yimenzayen-a (principes). CDDCA, ASEP, UNEF, LCR, FEN, FO, OCI, FFS. Ma Djamel Allam akk d terbaât n Djurdjura gguman ad ttekkin deg temlilit-a. Ferhat d Aït Menguellet llan ttwadttfen deg Ldzayer.
 
 
25 Yunyu 1980
Deg Tizi Wezzu, medden gan ass n webdad i lmend n yimeh’bas. Ghef tmanya n tmeddit, Tanegga n Tghamsa Tadzayrit (APS) tenna-d dakk-n 24-nni n yimeh’bas n Berrouaghia ad asen-fken tilelli takudant (liberté provisoire) i uzekka-nni.
 
 
26 Yunyu 1980
Teqleâ yiwet n terbaât, deg-s adtas n tkerhwas, seg Tizi Wezzu, akk-n ad d-awyen imeh’bas-nni umi d-bran. Wigi, mi ten-id-ssawdhen gher Tizi Wezzu, gan-asen tameghra.
 
 
Umugh n 24-nni n yimeh’bas n Berrouaghia :
 
 1- ABBUT Arezki
 2- CEMIM Mukran
 3- AGGUN Ah’med
 4- H’ALET Racid
 5- AH’MED ZAYED Yidir
 6- XELLIL Saâid
 7- AIT WAKLI Racid
 8- LAMARI Idriss
 9- AIT LARBI Arezki
 10- LUNAWSI Mulud
 11- ALI CIXX Ubraham
 12- NAYET ABDELLAH Muh’amed
 13- BACA Mustafa
 14- RACIDI Muh’amed
 15- BEN AMUN Kamal
 16- SAADI Mulud
 17- BELGhEZLI Acur
 18- [[Saâid Saâdi |SAADI Saâid]] 
 19- BERDUS Mammar
 20- STIET Muh’amed
 21- BURRIF Salah’
 22- TARI Laziz
 23- BRAHIMI Ali
 24- ZENATI djamal
 
 
[[Racid Caker]] yemmut deg wass n [[5 Ghuct]] 1980 deg yiwet n twaghit n webrid ay deg mmuten ula d tamedttut-is, memmi-s d yemma-s. Yella d aselmad amalal (assistant) n tdamsa (économie) deg tesdawit n Tizi Wezzu. Yettekka deg umussu (mouvement) n Tefsut n 1980 deg umazday (collectif) "mgal n weqmadh" (anti-répression) deg tesdawit.

Tighbula: [http://membres.lycos.fr/cicbgayet/ch20avril80.html http://membres.lycos.fr/cicbgayet/ch20avril80.html] 

Tasuqilt sghur [[Omar MOUFFOK]]

== 1980 : Abeddel ameqran ==

 
"Tafsut n Yimazighen" n 1980 d yiwet seg tedyanin tisertiyin (politiques) timeqranin akk deg Ldzayer timziregt (indépendante).
 
Uqbel, tamsalt n tmazight tella tenkerh-itt ddula yernu imassanen (savants) llan qqnen fell-as allen, negh ur ttwalin-tt d tamsalt ur nesâi azal meghghren, d tin yeqqnen s afulklurh. D acu kan, asmi ay d-dhrant tedyanin n 1980, tamsalt-a deg yiwen webrid kan tban-d u yegget fell-as wawal.
 
Timeskanin (timesbaniyin) akk d yimenghiyen ay d-yellan gar medden d yighallen n ddula deg wakk timiwa n Tmurt n Leqbayel akk d Ldzayer tamaneght gar Meghres n 1980 d Mayyu n 1981 sseknen-d dakk-n wid yessutturen tamazight ur llin d aggagen (intellectuels) imeâzulen, wanag d ay-n yerzan u bghan-tt akk wid yessawalen tamazight deg Ldzayer.
 
"Tafsut n Yimazighen" d tin ay d-yemlan dakk-n medden ukin-d u bdan la ttxemmimen ad d-nedtqen, ad d-ssiwlen i yiman-nsen ghef way-n bghan deg yiwet n tmurt anda ddula tella tebgha ad d-tessken dakk-n kullec deg-s yeddukkel. Uqbel, tasertit (politique), tasnakta (idéologie) d yedles llan s ddaw n umunupul n ddula yernu d tamendhawt (consitution) ay as-idhemnen ay-a. U deg way-n yerzan iles, ulac kra n tlelli deg tmurt imi seg wasmi ay tuwey Ldzayer azarug-ines (indépendance), akk timendhawin n tmurt qqarent-d dakk-n d "taârhabt ay d iles aghelnaw unṣ̣ib (national et officiel) n tmurt".
 
Idhrisen n llsas (textes fondamentaux) n tmurt d nitni sskanayen-d s lejherh dakk-n d ddula kan ay yettalasen ad tedttef asselghu (information) u ad t-tesseddu s yiles ay as-yehwan. Tighawsiwin banent ugar mi ara ngher tizzwariyin (préambules) ay d-uran i tmendhawin (constitutions), d tid-nni umi qqaren "irkawalen ighelnawen" (chartes nationales).
 
D acu kan, seg wasmi ay tâedda Tefsut n 1980, lejyal n yelmezsyen bdan la d-sskanayen dakk-n ugin inedhfaren-nni (dogmes) ay yettwah’ettmen fell-asen.
 
D ljil s lekmal-is n yelmezsyen, d imezdaghen akk n Tmurt n Leqbayel ay d-yekkren u ssuttren "asteârhef s yiles amazigh" d u ad asen-tettunefk "tlelli n wawal".
 
D tadyant yesâan izsuran lqayit
 
Assutter n tmazight yesâa izsuran ijehden deg wegdud, d ay-n ara idumen yernu ur yezmir ad yettussusem. Amnaâ n usarag (conférence) n Mouloud Mammeri deg wass n 10 Meghres 1980 d ifedttiwej ay d-yessaghen urfan yellan ffren seg zik-nni. Yagi, deg Tmurt n Leqbayel, medden llan wwan u rran urfan-nsen gher daxel seg tezwara n yiseggasen n 1970. 
 
Tasdawit n Tizi Wezzu, yettwaldin deg 1979, tejbed-d adtas n waggagen, teqqel d amkan anda ay ttemlilin akk wid yeghran deg Tmurt n Leqbayel. Ay-a yurar ddurh deg ussenker n tmeskanin-nni (timesbaniyin). Maca ghas ma yella d tasdawit n Tizi Wezzu ay yeqqimen ach’al n ledwarh la tessedday deg tmeskanin-nni, ay-n ay d-yesnekren medden ur yeqqin ara kan gher temsal taggagin (intellectuelles). Amur ameqran deg yimezdaghen n Tmurt n Leqbayel h’ulfan dakk-n terza-ten temsalt n ussutter n tmazight yernu ttekkan deg tedyanin-nni. Yugh lh’al, seg wasmi ay tuwey Ldzayer azarug-is (indépendance), ula d yiwen wass ur d-llint tmeskanin (timesbaniyin) timeqranin am tid ay d-yellan deg wussan-nni n tefsut. Ama deg Tizi Wezzu, ama deg Bgayet, d ledwarh ay qqimen medden la ttgen timeskanin (timesbaniyin). Ula deg temdinin timecdtuh’in, ffghen-d medden akk-n ad d-sseknen dakk-n ur qbilen ara tikli n ddula (Ain Lh’emmam, Larhebâa n Ayt Yiraten, Dreâ Lmizan, Bughni, Iâezszsugen, Amizsur, Sidi Aic, Aqbu, atg.), ula deg tuddar.
 
Ghas ma yella kra n yimanayen (observateurs) ifrhensisen nnan dakk-n ala deg Tizi Wezzu d tama-ines ay d-llant tedyanin, Tamurt n Leqbayel akk tewlawel, s "tmeqrant", s "tmecdtuh’t". Bitt, tikkwal, kra seg yimenghiyen ay d-yellan deg "tmecdtuh’t" (Bgayet d yeghzer n Ṣṣ̣umam) ugaren wid ay d-yellan deg Tizi Wezzu. Aqmadh (répression) ur yezgil ula d yiwet n tama. Tubiret d Bgayet, ghas ma llan kra ay yettwalin dakk-n txuṣ̣ṣ̣ timmuzgha-nsent, ughent tiytiwin ijehden ugar n tid ay tugh Tizi Wezzu. Akk-n yebghu yili, ghas ma yella kulci yebda-d seg Tizi Wezzu, ddula ur twit ara medden deg-s akk-n ay ten-twet anda nidhen yernu seg 1980 d asawen, teqqel tetth’adar tamdint-a d tmura ay d-iqerben gher-s. 
 
Tamsalt n tmazight dindin kan tefreq u tennul adtas n tmiwa n tmurt n Ldzayer. Yernu d ilmezsyen s umata ay tt-yettnaghen fell-as, dgha d ay-n ay agh-yejjan ad d-nini dakk-n amussu-a (mouvement) d win ara idumen u ad yesâu azal meghghren deg uzekka n tmurt. Ddula teâredh ad tesseddu awal dakk-n wid ay d-yesnekren tamsalt n tmazight d kra n yemdanen ur nemâin, ur nesâi azal yernu "jjmen tallit n Frhansa", maca ay-a ur yelli d tidet, wanag wid yennughen ghef temsalt n tmazight ggten u mezszsiyit.
 
Amur ameqran deg wid irefden tamsalt-a dima llan sâan s ddaw n 25 n yiseggasen deg leâmerh-nsen. Wid yerghan fell-as adtas, amur meghghren deg-sen d inelmaden n tesnawit (lycée), yernu ur ttâeddin ara i âecrin n yiseggasen deg leâmerh. Akk-a ay yella lh’al ama deg tmeskanin (timesbaniyin) n 1980, ama deg wakk tid ay tent-id-idhefren. Akk-a daghen ay yella lh’al deg tmeskanin-nni ay d-yellan deg Nwemberh n 1985 : ixxamen n ccrheâ n Tmurt n Leqbayel h’ekmen s lh’ebs ghef wazal n meyya n yelmezsyen ghef ljal n "ccwal" ay snekren deg yiberdan, akk-n ma llan d inelmaden n tesnawit (lycée). Ljil-a n yelmezsyen d Ldzayer ay ten-yesseghren akk yernu ur ssinen ara Frhansa ... Ghas ma yella nga-as dakk-n wid ay d-yesnekren timeskanin-a (timesbaniyin) d imdanen yeghran s tefrhensist yernu ahat jjmen kra n zzman iâeddan, amek ara d-nessefhem dakk-n ilmezsyen n Tmurt n Leqbayel ay tessgher ddula n Ldzayer ad ddun d wid yebghan ad rren Ldzayer gher deffir ?
 
Yugh lh’al, tasertit-nni (politique) n usseârheb ur tessawedh ara ad d-teqleâ "ay-n ay d-yeqqimen" seg temsalt n tmazight seg Tmurt n Leqbayel wanag d assejhed ay tt-tessejhed. Takti (lfekra) n tmazight tugh akk timiwa n Tmurt n Leqbayel deg lweqt ay deg ddula tella tugi-tt u la tt-tetth’arhab seg lqaâa. D ti ay d tighawsiwin ay wughur yessefk ad d-rren lwelha-nsen wid yesseddayen lumurh n ddula.
 
Amussu (mouvement) n tmazight ur yelli ara daghen yezmer ad yettwarnu, imi ay d-yenker deg yiwet n tallit ay t-iâawnen ghef way-nni, d tallit ay deg ikabaren (partis) uffiren (gar-asen FFS n Aït Ahmed d kra n trebbaâ timecdtuh’in n uzelmadh) gren-d iman-nsen, d acu kan, medden maci d ikabaren-nni ay dhefren wanag ay-n ay ten-yessewlawlen yugar ay-a.
Yugh lh’al, ikabaren n tenmegla (opposition) deg Ldzayer qqimen d uffiren alama ay d tagara n 1988, yernu ula d yiwen wass ur ssawdhen ad rṣ̣un iman-nsen deg wegdud u ad yagh uzsar-nsen deg-s u ad idum, yernu ula d yiwen wass ur gin kra n tigawt (action) ara idumen akk-n ad qablen tasertit (politique) n ddula.
 
Akk ighallen isertiyen (politiques) ay temneâ ddula llan d uffiren, ur zmiren ara ad gen kra ara d-yawin lfayda ibanen, ur llin ara sâan isenfaren (projects) ibanen, llan ttwaqemdhen (réprimer) dima negh sya gher da, dgha ula d yiwet seg trebbaâ-a ur tessawedh ad d-tban, ad tif tiyadh negh ad temneâ seg uqareâ d weqmadh (répression) n yibulisen.
 
Amussu (mouvement) adelsan amazigh yefhem seg tazwara dakk-n ur yessefk ara ad d-yeghli deg snat n tfexxtin : tamezwaurt, ur yessefk ara ad yeqqel d uffir, tis snat, ur yessefk ara ad yeqqim s ddaw tecdhadht n yikabaren (partis). Dgha, wid ay t-id-yesnekren deg yiseggasen n 1980, ssawlen-d s lejherh, zsran-ten medden. Yugh lh’al, mi ara nwali gher ussirem-nsen, gher tmughliwin d uxemmem-nsen, ad nzser dakk-n wid yennughen ghef tmazight glan-d s ubeddel ameqran deg tmurt n Ldzayer, snekren-d tagrawla (révolution) n tidet : medden qqlen zemren ad ssiwlen s lejherh, deg webrid, yernu yettwakcef-d weqmadh-nni (répression) ay tqemmedh ddula n Ldzayer s kra n win ara d-yessiwlen. D ay-a ay yejjan ad d-yekker yiwen n ljil n yimeghnasen (militants) ur nettagad, d wid iwejden ad nnaghen akk d weqmadh n ddula u ad bedden ghef wawal-nsen alama d dtterf. Zik, akk-n ad tessens urfan n medden, ddula tella tettadttaf wid ay d-yessenkaren timeskanin (timesbaniyin) negh th’ebbes medden yettekkan deg trebbaâ ur nelli, negh deg trebbaâ, seg wasmi ay tent-id-sbedden llan yagi deg-sent yemdanen iqeddcen d yighallen n laman, maca, asmi ay d-yekker ljil-a amaynut n yelmezsyen, tighawsiwin qqlent ur la tteddunt ara am wakk-a. Tiâeqqayin n tmazight ghlint u mghint-d deg yal tama, d ay-n ay d-yesnekren adtas n medden, mi tensa tmes da, ad d-tekker anda nidhen. Yeqqel yimenghi iban, yettili-d s lejherh, d imenghi s ljehd n yighil ay yekksen tugdi akk d tsusmi seg wulawen n medden. Yekkes lweh’c-nni izedghen medden zik-nni, deg tallit n Boumediene, asmi ay llan ttxemmimen dakk-n ighallen n ddula llan deg yal amkan. 
 
D acu kan, yessefk daghen ad nzser dakk-n deg 1980, ddula n Ldzayer tella la tettbeddil : tamettant (lmut) n Boumediene tessewlawel akk ddula d werkad ay tella terked-it zik-nni, yernu adabu (autorité) n Chadli Bendjedid ur yejhid ara akk. D ay-a ay yejjan ddula amzun temmehmeh, ur tezsri ara d acu n tikli ara d-tawi akk d tmeskanin-nni (timesbaniyin) n 1980, ladgha imi ula d yiwen wass ur d-llint tedyanin timeqranin am tid-nni yernu tella ddula ur tebni ara fell-asent ad d-ilint. Tlata n wayyuren ay teqqim ddula âerqent-as, tikkelt ad tesseqdec ighil (dgha tiyita ijehden akk d tin n 20 Yebrir, asmi ay mmghen yibulisen ghef tesdawit n Tizi Wezzu), tikkelt, tâerredh ad tessens times, am wasmi ay d-bran i 24-nni n warrac "ay d-yesnekren ccwal" sdeffir ma âeddan deg ccrheâ n laman n ddula). Taggara, ddula tefren ad teqbel tamsalt n tmazight, ad tt-teddem u ad d-telhu id-s akk-n ad tezmer ad tt-teh’kem, yili uqbel tella teffegh-as akk afus. D acu kan, deg tallit-nni n ukukru n ddula, wid ay d-yesnekren amussu (mouvement) amazigh ssawdhen ad d-sseknen dakk-n tamsalt n tmazight tesâa izsuran lqayen deg wegdud : medden gan sin n yisudiden imuta (grèves générales), llant-d adtas n tmeskanin, llan-d adtas n yimenghiyen u qqlen yimenghiyen-nni weârhen u meghghrit ugar sdeffir n 20 Yebrir. Seg wasmi ay tuwey Ldzayer azarug-ines (indépendance), d tikkelt tamezwarut ay deg ara d-kkren yimezdaghen n yiwet n tama s lekmal-is u ssawdhen ad bedden ach’al n ledwarh deg wudem n ddula.
 
S way-a, d imeghnasen (militants) n yedles, amur ameqran deg-sen mezszsiyit, yernu deg tallit-nni tella texdha-ten tsertit (politique) negh akk-n kan ay bdan keccmen deg-s, ssawdhen ad gen ay-n ur igi ula d yiwen n ukabar aserti (parti politique) n menwala ar imir-n : bedden s lejherh deg wudem n ddula yernu idum webdad-nsen alama ay h’ettmen ddula ad testeârhef s temsalt-nsen yernu ad tessenqes seg teqseh’ n weqmadh-ines (répression).
 
1980 : Tadukli n waggagen* d wegdud
 
*intellectuels
 
"Tafsut n Yimazighen" n 1980 tella-d deg yiwet n tallit ay tt-iâawnen akk-n ad d-tili : imeghnasen (militants) n tmazight qqimen la qeddcen azal xmesdtac n yiseggasen deg yedles, ghas s tuffra, imeghnasen yerghan adtas ghef temsal-a bdan la keccmen tasertit (politique) yernu tebda la tettwabnay cwidt, cwidt yiwen n uzsedhdha (réseau) n "yimeghnasen imesmazighen" (amazighistes). Gar way-a d way-n nidhen, Tizi Wezzu tella la tettnerni s tghawla, dgha, sdeffir ma tella d tamdint yeqquren, teqqel d tamdint meghghren deg tama-nni. Deg 1979, tettwaldi tesdawit n Tizi Wezzu, dgha d nettat ay d ssebba ay yejjan Tafsut n 1980 ad d-tagh. Ghas ma yella timeskanin (timesbaniyin) n 1980 maci d aggagen (intellectuels) d yesdawanen (universitaires) kan i yiman-nsen ay tent-igan, maca tildin n tesdawit deg Tizi Wezzu d ay-n yuraren ddurh meghghren deg tmeskanin-a yernu d nettat ay yejjan amussu (mouvement) ad yimghur.
 
Amussu (mouvement) amazigh, asmi ay d-yedtterdheq, yelfa-d d ameqran, xeldhen deg-s akk medden yernu ur iṣ̣eggem ara aṣ̣eggem ay ijehden, dgha d tasdawit ay yuraren ddurh deg usseqâed d usseddu n lecghal n umussu-nni.
 
Ghef way-a, maci deg lbadtel ara tâerredh ddula n Ldzayer ad tessenqes seg ljehd n tesdawit n Tizi Wezzu (imi ur tezmir ara ad tt-tekkes) : akk isenfaren (projets) n wesnerni n tesdawit-a llan ttuwexxaren, sneqsen seg-s inelmaden alama ay d ay-n kan, ttwakksen seg-s yinurar n usselmed s lekmal-nsen yernu iban dakk-n ddula tebgha ad terr tasdawit-a d tarbaât kan n yigherbazen (llakulat) n yisuda (insituts) n usselmed aâlayan, ay deg ur ttilin ara wadtas n yinelmaden u ad ifsusen i weh’kam.
 
Tafsut n 1980 tessken-d daghen dakk-n tella-d tdukli gar waggagen imeghnasen (intellectuels militants) d wegdud deg Tmurt n Leqbayel. Ay-a yesskanay-d ay-n gant trebbaâ deg lgherba seg 1965 alama ay d imir-n d ay-n yeddan d way-n yebgha wegdud, yernu leqdic-nsen yegla-d s laterh d ameqran deg tmetti (société) n Tmurt n Leqbayel.
 
Werjin yewlawel wegdud deg Tmurt n Leqbayel u deg Ldzayer akk akk-n yewlawel asmi ay sdukklen waggagen (intellectuels) ighallen-nsen akk d wegdud, u d ay-a ay yejjan amussu (mouvement) amazigh ad d-iban s lejherh u ad yimghur akk-n ad yagh akk Tamurt n Leqbayel akk d Ldzayer tamaneght u ad yeqqim akk-n ugar n useggas (seg 10 Meghres 1980 ar 19 Meghres 1981).
 
1980 : d tiyita ay d-yejjan laterh 
 
Deg yiseggasen ay d-idhefren tafsut n 1980, nezmer ad nger tamawt dakk-n amussu (mouvement) amazigh yekka ghef snat n talliyin yemgerraden (yemxallafen). Talliyin-a mgerradent ama deg tegnit ay deg d-llant, ama deg tsudist-nsent (stratégie).
 
Tallit n Meghres 1980 ar Ctemberh 1981, nezmer ad as-nsemmi "tallit yeh’man", d tin ay deg yella wadtas n leqdic akk d tmeskanin (timesbaniyin) timeqranin deg webrid (ama deg Tmurt n Leqbayel negh deg Ldzayer tamaneght), timliliyin, inejmuyaâ yemgerraden, timsirin (ddurhus) n tmazight (ama deg Ldzayer negh deg Tmurt). Yugh lh’al, imir-n, wid ay d-yesnekren u sseddan amussu (mouvement) amazigh dindin kan ukin dakk-n timsal n tmagit (identité) tamazight d tid wughur d-rran medden lwelha-nsen yernu adtas n medden ay yewlawlen fell-asent. Akukru n ddula akk d beddu n weskasi (débat) ghef yedles deg tmurt n Ldzayer d ay-n ay yejjan imeghnasen (militants) ad farhsen tagnit u ad sdumen lh’erhs ghef ddula. Yugh lh’al, imeghnasen ssarmen ad teg ddula kra n tghawsa ibanen i tmazight, ad teldi tiwwura u lxerṣ̣um ad teqbel ad tettusselmed tmazight u ad yili unadi fell-as deg tesdawiyin n Tizi Wezzu akk d Ldzayer tamaneght. D ay-a ay yes d-yewâed uneghlaf (lewzir) n usselmed aâlayan n tallit-nni, A. Bererhi.
 
D acu kan, dindin kan teqqel ddula gher weqmadh-ines. Tebda la tferren wid ara tedttef u ad ten-tawey gher lh’ebs (maci d imeghnasen n menwala) i wakk-n ad tesseâreq tikli i umussu (mouvement) amazigh.
 
Asmi ay ifuk useqqamu alemmas n FLN askasi-ines (débat) ghef yedles aghelnaw ay d-yellan gar Yunyu d Yunyuz n 1981, iga-d timeghtusin (résolutions) ghef yedles, dgha tebda tikli n ddula la d-tettban. Ddula tâawed yefren ad tkemmel deg timughliwin-ines tiquranin imi askasi-a yefra-tt-id dakk-n tamagit (identité) tadzayrit d taârhabt-tineslemt. Llan kra n yemdanen seg wid yettekkan deg weskasi-nni, nnan-d dakk-n mazal zemrent ad ilint lemcawrhat ghef temsalt-a (ghas ma yella timughliwin n yemdanen-a llant beâdent s wadtas ghef tid n yimeghnasen [militants] imazighen), d acu kan, d wid yettnaghen ghef tesnakta (idéologie) taârhabt ay yernan deg weskasi-a. Yagi, adtas n yiseggasen seg wasmi ay bdan yemsaârhaben (arabistes) d yemsaârhaben-isenselmen (arabo-islamistes) la keccmen u la ttadttafen akk tisuda (institutions) n tesnakta n ddula, ladgha deg yedles, deg usselmed u deg ukabar (parti) n FLN.
 
Imeghnasen (militants) n tmazight âerdhen tikkelt taneggarut "ad h’erhsen ddula swadda", dgha gren-d tighri i medden, deg wass n 26 Ctemberh, akk-n ad gen asunded amatu (grève générale) u ad ghanzun (boycotter) agherbaz (llakul), d acu kan, tikkelt-nni, medden ur ten-dhfiren ara akk-n yessefk acku, mebla ccek, ur yeffigh ara fell-asen way-nni deg tegnit-nni. Dgha, iban-asen-d i yimeghnasen n tmazight dakk-n ulac d acu ara asen-d-tefk ddula, wanag taneggarut-a la tqeddec akk-n ad yeqqim kullec akk-n yella zik, bitt, tebda la tqeddec akk-n ad tessejhed asseârheb. Ay-a iban-d deg tuqqla (rentrée) gher tesdawit deg 1981, imi ay teâzem ddula ad tesseârheb akk ifurkawen (branches) n tussniwin talsanin (sciences humaines) deg tesdawit. Dgha iban dakk-n ddula tebgha d nettat kan ara ih’ekmen tasnakta (idéologie) sdaxel n tesdawit.
 
Seg yimir-nni, imeghnasen (militants) n tmazight âawden ṣ̣eggmen iman-nsen akk-n ad d-awin tikli ara idumen, yernu d ay-n kan ara yeffghen fell-asen. Dgha bdan la d-ssuffughen tisufagh (publications), ghas sâint ara ttesrih’, maca ddula ur tgi acemma akk-n ad teh’bes afraq-nsent, yernu tisufagh-a llant d ttawil ay yes sseddan yimeghnasen isalan (lexbarat) ilelliyen akk d weskasi-nsen (débat) ghef tekta (lfekrat) deg Tmurt n Leqbayel. Daghen, sbedden-d yimeghnasen tirebbaâ n leqdic ghef yinurar yerzan iles d yedles : dgha bdant trebbaâ-a la qeddcent ghef usseqâed n yiles amazigh (la d-bennun awalen itekniyen [techniques]), u ssawdhen ad d-ssuffghen iqeddicen yemmuzzgen (spécialisés), werjin ttwagan-d uqbel deg tmazight, am "Tmawalt n Tusnakt" (Léxique de mathématiques). Daghen, bdan yimeghnasen la ttgen timsirin (ddurhus) i usselmed n (tira) tmazight s tuffra. S way-a, qqlen yimeghnasen ur la ttnadin ara ad asen-d-tefk ddula kra, wanag llan la qeddcen yal ass akk-n ad d-bnun amussu (mouvement) ijehden ugar yernu d win ur nezmir ad yens : d idles amazigh ay izemren i yiman-is yernu yettuwehha gher yimal (avenir). D ay-a ay yejjan imeghnasen ad d-sbedden tasghunt (revue) Tafsut, ay yettwagan i lmend n tezrawin d weskasi (études et débats). Tafsut teqqel d ttawil ay deg aggagen (intellectuels) imazighen qqlen la d-ttarun ay-n ttxemmimen ghef temsal n yedles.
 
Daghen, yella mazal la d-yettili wembaddel gar waggagen (intellectuels) d wegdud deg Tmurt n Leqbayel; llant adtas n tegnatin ay deg ttemlilin am yibarazen (galas) d leqdicat ay d-yettilin ladgha deg tesdawit n Tizi Wezzu. Yugh lh’al, deg yiseggasen ay d-idhefren tafsut n 1980, tkemmel teddert tdukli-nni yellan gar waggagen d yegdud, u ay-a yettban-d s tmeskanin-nni (timesbaniyin) ay d-yellan deg yiseggasen n 1980, u ay deg tikkwal llan-d yimenghiyen meghghren gar yelmezsyen d yibulisen deg wakk timiwa n Tmurt n Leqbayel. Ghef umedya (lemtel), asmi ay ttwadttfen sebâa n yimeghnasen (militants) n tmazight deg Furharh n 1985, dindin kan kkren-d akk medden n Tmurt n Leqbayel (llant-d tmeskanin deg Tizi Wezzu, deg Bgayet, deg Yiâezszsugen, ...). Deg umezwaru n Nwemberh, ttwadttfen medden deg temsalt-nni n Temghunt tadzayrit n yizerfan n wemdan (Ligue algérienne des droits de l'homme), yili tamghunt-a llan la ttekkan deg-s yimeghnasen n tmazight s wadtas. D ay-n ay yessekren ccwal d ameqran u deg tgara, ixxamen n ccrheâ n tmiwa ay deg tekker h’ekmen-d lh’ebs i wazal n meyya n medden ghef ljal n ccwal.
 
Seg 1980 [gher 1990], nezmer ad d-nini dakk-n azal n 300 n medden ay yettucarhâen yernu yettwah’kem fell-asen lh’ebs ghef ljal n yimenghi ghef tmazight ama deg Tmurt n Leqbayel, ama deg Ldzayer tamaneght (attekki deg tmeskanin [timesbaniyin], afraq n tewriqin, attekki deg leqdicat d lecghal yeqqnen gher ussutter n tmazight). Ma d wid ay yettwadttfen sakk-in bran-asen-d mebla ma âeddan deg ccrheâ, wid yettwadttfen deg yexxamen n yibulisen, wid yettwah’ebsen tallit ghezzifen mebla ssebba, wid ay d-gherrqen seg yigherbazen (llakulat), wid umi kksen ipaspurhen-nsen u menâen-ten ad ffghen seg tmurt, wigi akk ur nezmir ad ten-id-neh’seb : tighawsiwin-a llant dherrunt-d yal ass, qqlent d tarutint ay nnummen akk yimeghnasen (militants) n tmazight. Dgha, ay-a akk yessnakay-agh-d amek ay tefka temsalt n tmazight izsuran deg wegdud deg Tmurt n Leqbayel, medden qqlen sskanayen-d s lejherh tamagit-nsen (identité) tamazight deg Tmurt n Leqbayel. Ghas ma tessukk ddula ach’al n yiseggasen n lh’erhs d weqmadh ghef wegdud, maca ay-a ur yessawedh ara ad yeqdheâ ay-n izedghen deg wulawen n medden. Ccwal yekkren deg 1985-1986 deg Tmurt n Leqbayel yella d win iweârhen ugar n win n 1980, u yessken-d dakk-n medden ukin-d deg tama-a, yernu amussu (mouvement) amazigh yessawedh ad d-yessuffegh urfan n medden gher lejherh u qqlen medden, ama deg tmurt n Ldzayer, ama deg umadhal (ddunit) slan s temsalt-a n tmazight u ttdhafaren-tt.

Lejnas steârhfen s ljehd n umussu* amazigh

*mouvement

D ay-n ibanen dakk-n amussu (mouvement) amazigh âawnen-t-id s wadtas yiminigen (ighriben) imazighen. Iminigen-a yekkan ach’al n yiseggasen deg lberhrhani yernu sâan ttejrhiba deg temsal n tsertit, d nitni ay iâawnen amussu ay yekkren deg tmurt n Leqbayel akk-n ad yemmager u ad yeṣ̣ber i weqmadh (répression) n ddula. Amussu amazigh yeqqel yesâa inedttaqen (porte-paroles) deg lgherba, d wid ay yellan la ttxebbiren lejnas ghef way-n la idherrun deg Tmurt n Leqbayel : seg 1980 d asawen, teqqel tghamsa (presse) la d-tessawadh isalan (lexbarat) n way-n idherrun deg Tmurt n Leqbayel ugar n zik. D ay-a ay yejjan ddula ur tesseqdac ara aqmadh (répression) ameqran deg Tmurt n Leqbayel u tuwey-d tikli ay deg th’uder imezdaghen n tama-a. D ay-a daghen ay yejjan medden ad qqlen ad ttarun negh ad ssawalen mebla akukru, mebla ma sneqsen ay-n ay ugaden ur as-iâejjeb ara i ddula, u d ay-a ay d-ikecfen aqmadh n ddula, u teqqel tneggarut-a ur tezmir ara ad teqmedh medden s tsusmi, ur isell yiwen, am zik-nni. Azal n âecrin n yiseggasen ay teqqim ddula, yinabadhen-ines (lh’ukumat) yemxallafen, la tqemmedh, la tettakel ghef yizerfan (lh’uquq) d tellyin, u tuwedh alama ay d asseqdec n uâetteb d tmenghiwt ! Akk-n ad tefk lh’eqq i yiman-is u ad teg lecghal-a akk, ddula tetth’arhab akk wid ay d-yekkren gher-s s yisem n Tegrawla (Révolution) yessuffghen Frhansa u s yisem n yimenghi mgal (contre) n temnukda (imprérialisme). Deg tallit-nni, llan medden yettwakren, ttwadttfen mebla lqanun, ttuâettben mebla ma yewlawel yiwen u mebla ma faqent trebbaâ tiberhrhaniyin yettnaghen ghef yizerfan (lh’uquq) n wemdan u ad d-lhunt s temsal-a.

Seg 1980 d asawen, ttuwehhant akk teftilin ghef Ldzayer, ladgha ghef Tmurt n Leqbayel : ay-n yebghu teg-it ddula akk-n ad teh’bes tikli n yisalan (lexbarat), ur tessawedh ara, medden akk zsran. Seg yimir-n, ddula teqqel tezsra dakk-n ur tezmir ara ad tkemmel aqmadh (répression) s tuffra.

Deg lweqt ay deg llant la d-dherrunt tedyanin deg tmurt, deg lgherba, imeghnasen bdan-d leqdic n wesh’ulfu (sensibilisation) d ussaki n medden, alama ay yeqqel umussu (mouvement) amazigh la d-ijebbed u la yettqenniâ Idzayriyen yellan deg lgherba ugar n Tdukli n Yidzayriyen deg Turhuft (Amicale des Algériens en Europe), yellan, deg tidet, d tarbaât itebâen gher FLN deg lberhrhani.

Daghen, deg tallit-nni, bdan wid yessawalen tamazight deg lgherba s timmad-nsen la d-ttarun idlisen ussnanen (scientifiques) ghef tmazight, dgha d ay-a ay yekkan iberhrhaniyen ad d-rren ugar lwelha-nsen gher way-n idherrun deg Tmurt n Leqbayel. Asmi ay bdan Yimazghanen (Maghrébins) la d-lehhun nitni s timmad-nsen s tezrawin (études) ghef tmazight, tebda la tettebâad takti-nni (lfekra) dakk-n d timura « listiâmerh » ara ijebbden lexyudh. Ay-n d-ttinin negh ttarun-t-id yimassanen-a (savants) imazghanen d ay-n zemren ad t-amnen medden, d nitni ara d-yessawalen ghef yiman-nsen, maci d wiyadh ara d-inedttqen deg umur-nsen. Imi ay d-lhan id-s yimazghanen (maghrébins) n tmura yemgerraden n Tefriqt n Ugafa, tebda « tmesmazight » (berbérisme) la tetteqqel d amussu (mouvement) n uxemmem ih’uzan akk tama-a, ur yeqqim ara kan deg yiwet n tmurt.

 
Timmuzgha* akk d tugdut

*amazighité

Ghas ma yella imussa isnaktanen (mouvement idéologiques) deg tmura n Tmazgha (Maghreb) mgerraden, maca tella yiwet n tghawsa ay ten-yesdukklen : Tamazgha d taârhabt yernu s kra n leqdic ara yettwagan ghef yedles, yessefk ad yeqqim kan deg tlisa-a. Ma d timmuzgha (amazighité), ya tettwankerh madhi, ya tettwah’qer alama ay d ay-n kan. Win yessawalen tamazight, imi ay yettwankerh am wakk-a, ur yessefk ara ad newhem mi ara t-nwali yettsughu-d : « Ala ! Lligh yernu mazal bghigh ad iligh azekka ! ». D ay-n ibanen ad d-yini ay-a, d lh’eqq-is.

D ay-n ibanen dakk-n ankarh akk d tririt-agi deg rrif d ay-n ara idhurren Amazigh s timmad-is, maca ay-a yezmer ad yili daghen d amihi (danger) i tmetti (société) s lekmal-is, imi, mi ara tessers ddula tilisa am tigi i yedles, ad teqqel tmughli n yedles d tamughli tuh’rhist, d tin ur nettazs gher sdat, d tin ur nqebbel wiyadh, d tin wesdukkel n bessif n wakk medden s ddaw n yiwet n tecdhadht, d tin ay deg ay-n ur tebghi ara ddula ad t-tekkes, ghas yella deg yedles, u d tin ay deg ttin ledwarh gar ddula d wegdud : deg lweqt ay deg idles d agdud ay t-id-yettgen, ad teqqel d ddula d nettat ara t-id-yettgen i wegdud. Skud ur werâad ur steârhfen ara yimezdaghen n Tmazgha (Maghreb) s wakk ay-n yellan deg tgemmi-nsen (patrimoine), werjin ad d-ffghen seg dhdheâfan d tiggunzsit tadelsant (sous-développement culturel). Ur yezmir ad d-yili wesnulfu wala tudert tadelsant n tidet mi ara tqeddec ddula akk-n ad ttun medden amezruy (ttarix) d yedles-nsen, mi ara d-th’ettem fell-asen (u ghef yiman-is) lh’eqq d umezruy n tkellax, mi ara tbennu azekka n tmetti (société) ghef tmucuha werjin nelli deg lweqt ay deg tejja ay-n yellan.

Ḍdheâfan ay yedhâef yedles deg tmura n Tmazgha (Maghreb) u ladgha deg Ldzayer d ay-n ay d-yurew wemnaâ ay ttwamenâent wadtas n tghawsiwin seg seg wasmi ay uwyent tmura-a izurag-nsent (indépendances) : tamazight teqqel deg rrif, maca daghen, tettuh’arheb tefrhensist yellan, ama nebgha negh negguma, d ttawil yughen azsar deg Tmazgha u d yiwen seg yilsawen igan leqran i yedles d ccfawat-nnegh. Ay-a yerra idles n tmura n Tmazgha d igellil, yernu qrib ulac akk tudert taggagt (intellectuelle) deg yimukan ay tedttef ddula. Axemmem yeddren, idles yeqqnen gher tidet ttafen kan iman-nsen berhrha i tsuda (institutions) n ddula, ttilin-d kan deg yimukan idergen i wallen n ddula, ladgha deg lberhrhani. Yagi, maci deg lbadtel ara naf dakk-n amur ameqran deg way-n d-itteffghen deg yedles d tudert taggagt (intellectuelle), itteffegh-d s tmazight negh s tefrhensist. Ay-a ur yebghi ara ad d-yini dakk-n taârhabt ur tezmir ara ad tesseddu idles amuddir, wanag ssebba nettat iles-a, deg tegnit ay deg nella, ata-n gar yifassen n d wid yedttfen tasertit (politique) d tesnakta (idéologie) n ddula.

Akk Imazghanen (Maghrébins), ama d wid yessawalen s tmazight negh d wid yessawalen s taârhabt, ala d rrbeh’ kan ara rebh’en lemmer ad h’esben timmuzgha d ah’ric seg wayla-nsen. Asmi ara mṣ̣alah’en Yimazghanen wagar-asen u ad qeblen tikkersit (complexité) d tendha (diversité) n tmagit (identité) d yedles-nsen, ass-nni, tezmer ad teqqel Tmazgha d tamurt n wesnulfu d unnerni. Tukci n wazal i tmazight d ay-n ara yesqeâden assaghen (relations) gar ugherman (citoyen) d ddula ay t-ih’ekmen. Amussu (mouvement) n tmazight d win ay d-yeglan yid-s s ussutter n tuggta (pluralisme), n weqbal n wiyadh, n tendha (diversité) akk d tlelli (liberté), ama d tin n wemdan, ama d tin n terbaât. Amussu-a yugi ad ttuh’ettmen medden ad ddren s ddaw n yiwet kan n tecdhadht, tin ara th’ettem fell-asen ddula u d tin ay izemren ad tghurr kra akk-n ad sbedden leh’kem amesbadtli. Tabrhat n umussu-a tban, ladgha deg Tmurt n Leqbayel : maci d ddula ara d-yesnulfun negh ara d-yebnun « idles » i wegdud, yernu ay-nni ur yelli d idles wanag d timucuha tunṣ̣ibin (officielles) ara qeblegh mebla ma nnigh-d acemma. S yisem-iw d agherman ilelli, ttalasegh ad d-inigh d acu ay lligh, d acu ay bghigh ad qqlegh u ad bnugh ay-a. Tamagit-inu (identité), idles-inu ur llin ara, akk-n ay d-yenna Kateb Yacine, d akaram (dossier) n lekwaghedh ay d-tga ddula, d win ay tettbeddil akk-n ay as-yehwa, ma d nekk ad qeblegh ay-n s tsusmi. Idles d ay-n ay d-tesnulfuy yal ass tmetti (société) tilellit.

Ghef way-a, amussu (mouvement) amazigh ur yelli d win ay yes bghan Yimazighen ad ghelqen ghef yiman-nsen, d amussu uh’rhis yerzan kan kra n wegdud, negh d taghelnazsri (nationalisme) tamaynut am tid-n akk yekkan : wanag, assutter amazigh d win ay d-yuwyen taghawsa tamaynut, d tin ay yugaren iâeddan i tlisa n tmazight-nni s timmad-is, d assirem i lebni n tmetti (société) ay deg tella tendha (diversité), ay deg medden mṣ̣alah’en wagar-asen yernu maci d amnaâ, ah’qar d wenkarh ara yesseddayen tighawsiwin n tmurt. Ad tili tlelli tadelsant (culturelle) d tlelli i yiles amazigh, maca daghen ad tili tlelli i wakk medden, acku wid yessawalen tamazight fehmen dakk-n ur zmiren ara ad ttwadhemnen yizerfan-nsen (lh’uquq) s tidet u ad dumen deg yiwet tmetti (société) ala ma yella d agherman (citoyen) ara yedttfen leh’kem yernu amdan ur itteqqel ara ittedder u itteddu akk-n ay as-yehwa i ddula negh i kra n terbaât yerran leh’kem d ayla-s.

Yettwakkes-d seg « Imazighen ass-a », n Salem Chaker (tizsrigin Bouchène, Ldzayer, 1990).

Tasuqilt sghur Omar MOUFFOK

== Tamselyut ==

Sghur Amnay
[http://www.imyura.net http://www.imyura.net]

Amezruy n Tefsut n Yimazighen yessuqqel-it-id [[Omar MOUFFOK]] - Tiddukla Tadelsant Imedyazen, [http://imedyazen1.tripod.com]

[http://membres.lycos.fr/cicbgayet/ch20avril80.html http://membres.lycos.fr/cicbgayet/ch20avril80.html]

* '''Imazighen ass-a''', n Salem Caker (tizsrigin Bouchène, Lezzayer, 1990).

[[Taggayt:Amezruy]]

[[en:Berber Spring]]
[[fr:Printemps berbère]]
[[it:Primavera berbera]]
